---
title: Capitolo 1 - Parte 1
---

### 1. Come si costruisce una storia d'amore?


Se è vero che in una relazione d'amore non possiamo lasciare che solo il cuore detti legge ma dobbiamo avere gli strumenti ed equipaggiarci bene, è vero anche che non ci sono regole riguardo al punto di partenza. A dirla tutta è meglio non avere nessun tipo di pregiudizio alcuno. "Lo Spirito soffia dove vuole" dice Giovanni 3,8 quindi lasciamolo soffiare e non mettiamoli limiti.

Conosciamo molti ragazzi che fanno un cammino di fede davvero serio, che magari sono addirittura andati in missione con i frati e che ogni mese fanno chilometri e chilometri per parlare con il padre spirituale ad Assisi investendo davvero molte energie e soldi per farlo; oppure dei bravi ragazzi che si impegnano in modo creativo e costante in parrocchia, brillanti all'università e amici di tutti. Molti di questi ragazzi/ragazze, anzi oserei dire &mdash; soprattutto questi &mdash; dicono di non riuscire a  trovare la persona giusta e si ritrovano in quel limbo di eterni amici single. Perchè? Perchè se sei cosí brillante, amato da tutti, sei sei una bella ragazza, di fede, profonda, perché non riesci a fidanzarti? Tutti ti hanno detto di non aspettare che il "capetto" del vostro gruppo di amici, super carino!, si è fidanzato e quindi ormai hai l'anima in pace e non aspetti più il figo che arriva e vuole nessun altra che te. Allo stesso modo, in maniera più o meno consapevole, hai altre aspettative, ad esempio: "deve essere credente se no chi gliela spiega la castità", poi continui con "se non viene in chiesa poi devo stare a discutere sempre per andare in parrochia", oppure "mi deve scattare qualcosa, con Giacomo siamo amici da troppo tempo ormai non mi scatta più niente" e ancora "io con uno a distanza anche no, non c'è speranza" e poi "quello nuovo del gruppo andrebbe pure bene ma è davvero troppo basso...nun gliela faccio" non continuo altrimenti finisco il capitolo. Lo capisci quanti viaggi mentali ti stai facendo? Prendi tutto, fai una bella lista di tutte queste aspettative e portale stasera stessa davanti all'altare, offrire al Signore e buttale via dalla tua mente. Sono tutte cavolate!!!

Lascia spazio allo Spirito Santo. È una cosa concreta quella che devi fare! In tutte queste aspettative c'è un fondo di verità. È chiaro che in linea di principio è più facile vivere la castità quando si è entrambi d'accordo. La stessa cosa vale per le attività in parrocchia e per le ricorrenti trasferte assisiane; allo stesso modo ricorda che la tua vita è vocazione, hai una chiamata da compiere nella tua vita e non è detto che la cosa più "semplice" sia la strada da percorrere.

Al contrario.

Questa è una prova di cambio dove tu non vuoi andare perchè è lí che c'è una gioia più grande da ricevere. La tua missione da compiere spesso, molto spesso è fuori dalla tua *confort zone*. Devi dare spazio a Dio perchè forse la tua strada passa per quel Giacomino goffo a cui sono mesi che dici di no. Da queste cose passa il Signore, qui ti attende il cammino che devi intraprendere. Fino a quando hai aspettative, di qualsiasi tipo, anche le più sante ed elevate, non farai un passo nè nella tua vita nè della fede di cui tanto ti riempi la bocca. La fede è fatta di gesti concreti, non è roba da intellettuali. Fede vuol dire fidarsi e quindi fidati di Dio e guarda con i Suoi occhi. Lo vedi che Giacomino, oltre ad essere un po' goffo e impacciato, è un uomo che sa amare gratuitamente?! Trovamene un altro cosí! Trova un ragazzo che con tanta costanza fa gesti gratuiti per te nonostante tu lo continui a snobbare. Questo non vuol dire "prendi quello che passa il convento", ma vuol dire fissa una metà, tieni chiaro l'obiettivo: un fidanzamento, un amore da Dio. "Per andare dove non sai devi passare per dove non sai" dice san Giovanni della Croce. Pensi quindi solo a quali sono per te i parametri importanti. E poi, prova a trovare fra i tuoi amici uno che è alla ricerca di una ragazza proprio come te: sensibile, a tratti isterica, generosa ma che tiene il muso se sgarri, altruista in parrocchia ma poi nel privato della sua famiglia dove non ci sono compiacimenti e applausi se la svigna appena può...mi sa che è un po' difficile.

Ma allora come si fa a trovare quest'uomo qua? Con chi vale la pena mettersi in cammino? Dove si cerca un uomo con gli attributi?

Ecco, ti annuncio una &mdash; grande gioia &mdash; quell'uomo é già accanto a te e tu nemmeno te ne sei accorta! Sono anni che quel poveraccio balbetta al telefono cose del tipo:

\- *Ciao Roberta, so..sono Giacomo, scusa se ti disturbo, volevo so..solo sapere a che ora é la messa delle 11.00.*

\- Ciao Giacomo &mdash; con un'aria scocciata &mdash; è alle 11.00 no?!

\- *Ah, ha..hai ragione, che domanda sciocca, ahahah. Scusami eh!*

Ma tu con lui neanche a pensarci:

\- *Ma non lo vedi quant'é dolce?! Ti ha scritto un biglietto di compleanno romanticissimo e poi pure i fiori, che carino!*

\- Ma chi quello?! Giacomo?! Ma tu sei scema o cosa!

Poi però succede che mentre tu aspetti Brad Pitt che passeggia sotto casa tua alla ricerca di una ragazza da rendere felice che corrisponde esattamente alle tue caratteristiche, lui, Giacomino, si mette con un'altra, si sposano, fanno un figlio e sprizzano cuoricini da tutti i pori. A quel punto tu nemmeno rosichi perché neanche ci arrivi a pensare che potevi essere tu a posto di Giacomina. Pensi solo che sono veramente belli quei due e lui s'é fatto più carino (!).

A bella! Svegliate! 

Brad Pitt non ci passa per Torino, é meglio investigare sulle potenzialità di Giacomino. E poi tu non sei mica Angelina Jolie! Brad vuole lei e non la lascia nemmeno quando é depressa ... quindi guarda avanti, fattene una ragione.

Una bella storia non nasce da quanto é carino lui e neanche dal suo fascino. Se Giacomino é capace di volerti bene e accettarti per quella che sei tu, dagliela una chance a sto poveraccio! so' anni che aspetta. [Una bella storia può nascere anche da una stima](http://5p2p.it/2013/05/19/mio-marito-dono-di-dio.html) (leggiti questo!), da un interesse in comune. 

## Lettera aperta ad un'amica

Mia cara Roberta, 
lo so che la cosa ti sembra strana e difficile; lo so che Giacomino proprio non ti piace e che mi ripeti tutto il tempo che: "Se non c'é attrazione, se non mi piace come può nascere qualcosa?". Io però dico che chi te l'ha detto a te che una relazione deve cominciare per forza dall'attrazione? Chi te l'ha detto che l'attrazione non possa venire dopo, magari dopo la stima? Ci avevi mai pensato? Non hai più tredici anni che baci quello che fa il figo, non sei più un adolescente dall'ormoncino-comanda-color. Sei una ragazza, una donna, apri gli occhi e guarda con occhi adulti la realtà. Guarda intorno a te e scoprirai che a far bella una persona é la sua capacità di amare e di donarsi. La sua somiglianza con Gesù Cristo che si è donato tutto per te, questo deve essere il metro di misura per scegliere un ragazzo. Guarda san Francesco, orecchie a sventola, basso e bruttarello, che te ne pare? Eppure quando lo vedi raffigurato pensi: "Anvedi questo ha cambiato la chiesa e il mondo, lo conoscono tutti, credenti e non, dal Canada all'Australia".

Cara la mia Roberta dagli una chance che al massimo perdi una serata in pizzeria. L'uomo che cerchi già lo conosci, non andare lontano e non perdere tempo se no manco a cinquanta di anni lo trovi e poi, ripeto, Brad é impegnato. Se la serata proprio non dovesse andar bene o nel caso lui dovesse dire la parola *mamma* ogni cinque parole, allora pace, almeno ci hai provato. Anzi, ti dirò di più: se hai per le mani un Giacomino che invece non ti corteggia, corteggialo tu! fatti bisognosa di qualcosa e trova una scusa per farti aiutare. Sono sicura che proprio ieri ti si sarà rotto il computer o ti servono assolutamente le sue lezioni di chitarra. Trovane una tu di scusa e non te lo fare scappare perché é la tua porta verso la gioia. Per gli occhiali a fondo di bottiglia, la moda dei prossimi anni troverà una soluzione e la pelata è simbolo di virilità (o almeno credo...). Tu guarda il cuore, guarda la bellezza che ha dentro, quanto é capace ad amare, quanto é &mdash; gratuito &mdash; perché questo é quello che rimane, questo ti renderà felice.

Credimi!



# Dai pregiudizi ai presupposti


Una storia d'amore può partire dall'attrazione fisica, come avviene soprattuttoperiodo dell'adolescenza fino ai vent'anni; ma può anche partire semplicemente dalla stima lasciando che l'attrazione fisica si aggiuga in seguito. Chi l'ha detto poi che deve essere credente, alto e fascinoso? Le caratteristiche da guardare sono altre, ad esempio: sa amare gratuitamente? È un uomo che tira fuori gli attributi e mette al primo posto la relazione con te e ...e basta! Il resto sono cose piccole.

Pensa piuttosto a lavorare su di te. Passa dai pregiudizi ai presupposti. Passa da come deve essere l'altro a vedere se sei pronta tu ad iniziare una storia d'amore. Innanzittutto ti consideri degna d'amore? Ti ami? Ti vedi nella tua bellezza strabiliante pensata da un Dio creativo? Lo sai che sei un pezzo unico? Ti piaci? Ti valorizzi? Io, ad esempio, sono sempre stata la simpatica, ovvero amica intima della figona. In pratica non mi si filava nessuno. Le mie uniche interazioni profonde con l'altro sesso della mia età erano per sorbirmi il pippone del ragazzo sottomesso alla ragazza bella e stronza. Eppure sono sempre stata una ragazza dai profondi valori, seria, amica di mezzo paese, avventurosa, sportiva, ma niente, non mi si filava nessuno. La risposta al grande enigma era nell'indovinello: maglie larghe, scarpe da ginnastica, mai un filo di trucco, un paio di orecchini, una gonna, insomma non ho mai pensato di essere questa grande gnocca. Le cose sono cambiate quando per fede, e soprattutto per obbedienza a quel frate mal riuscito che tieni i corsi ad Assisi (padre Giovanni!), mio padre spirituale, ho iniziato a vedere questa mancanza di amore a me stessa e al mio corpo e ho iniziato (per obbedienza!!!) a truccarmi, a comprarmi un paio di scarpe oltre il millimetro e mezzo, e, adirittura, le gonne. Il cammino di fede non è la rivelazione riguardo ai tempi futuri e alle motivazioni dello scioglimento del polo nord negli ultimi decenni. Il cammino di fede, cara amica che stai leggendo, passa per trucco, gonne e creme idratanti. Il fascino che devi creare intorno a te deve essere non solo intellettuale e spirituale ma anche fisico. È chiaro che non ci volevo io per dirtelo, te lo dicono tutti, dalla tv ai cartelloni pubblicitari, starai pensando. Ma non è di quello che parlo! Io parlo di una bellezza del tuo essere, pensata da Dio con tanta cura e dedizione fino a che ti ha considerato un capolavoro e un prodigio pronto a cambiare l'aspetto del mondo intero e a rivoluzionarlo con la sola forza della bellezza che riflette direttamente Dio stesso. Ti rendi conto che potenza che sei! Lo sapevi?

Un altro aspetto su cui soffermarti, di primaria importanza, è se sei pronto per amare. Per esserlo devi essere libero. Non importa se in questo momento non hai il ragazzo e sono già tre anni che non hai una relazione d'amore, quello che conta è se il tuo cuore è libero. Sei libero dal tuo storico ex? Hai capito perchè vi siete lasciati oltre a ripeterti "per incopatibilità di carattere!" e la cosa non convince neanche te mentre lo dici? 



## Il fantasma dell'altro (la storica ex). La storia di Francesco



Sinceramente parlando, le mie storie d'amore non hanno mai avuto troppo senso prima di incontrare Alessandra. Ci sono diversi motivi ma penso che uno in particolare sia più importante degli altri ed è valido per tutti: la mancanza di un cuore *libero*.

Affrontare una storia d'amore vuol dire coinvolgersi, donarsi, imbarcarsi per un lungo viaggio di cui fondamentalmente si ignora il percorso. Ma questo non vuol dire che si possa partire alla cieca: *In amore bisogna essere degli iniziati*, un fidanzamento non si improvvisa, come non si improvvisa una scalata in montagna. Avere il cuore libero è il primo presupposto per iniziare questa avventura. 

Libero da cosa? 

Libero da presupposti e pregiudizi su &mdash; come &mdash; dovrebbe essere l'altro o la vostra storia. Ma soprattutto libero dai *fantasmi* del passato. Ognuno di noi se li porta dentro. La ragazza del liceo, il ragazzo con cui hai fatto per la prima volta l'amore o semplicemente una fiamma che non hai mai completamente spento. Infatti queste fiamme possono essere spente ... non devi e non puoi aspettare che si spengano da sole. *L'amore è una scelta*. E la prima scelta da compiere è quella di avere un cuore libero dai fantasmi del passato. Le conseguenze a non farlo? Tutte le storie che avrai, non importa quanto bella sarà la persona che avrai davanti, saranno solo un pagliativo per colmare quel buco nel cuore, o un termine di paragone che starà li solo per giudicare un amore che nasce.

Padre Giovanni lo chiama "mancata elaborazione del fantasma dell'altro" ed è a buon diritto uno dei nuclei di morte più devastanti in una storia d'amore. Esso ti impedisce sia di vedere l'altro per quello che è, sia di donarti totalmente a lui/lei a causa delle ferite di quella storia passata. 

Come fare per liberarsi da questa catena? Innanzitutto riconoscendola per quella che è: una bugia su di te. "Tutto concorre al bene di coloro che amano Dio" (Rm8) e tutto può essere una Grazia nelle mani del Signore. Quindi non è vero che con quella storia hai perso la donna o l'uomo della tua vita. Non è vero che senza questa persona la tua vita non ha senso. E soprattutto non è vero che devi ritrovare una persona come quella che hai perso ... anzi il fatto che quella storia non è andata ti dovrebbe far pensare. 

Personalmente, questo è stato il problema numero uno che mi impediva di entrare in una storia d'amore. Infatti solo quando andai a vedere quanto fosse profonda la tana del bian coniglio della mia affettività ferita, fui in grado di entrare  in una [storia d'amore](http://5p2p.it/2013/04/20/la-donna-della-mia-vita.html) in maniera matura.

La mia storia è semplice. Come tanti, dopo qualche piccola avventura nei primi anni delle superiori, incontrai una ragazza. Eravamo carini, semplici e passavamo i nostri sabato pomeriggio in spensieratezza, passeggiando per le vie di Roma. Sognavamo di avere un fattoria con tanti animali e di rimanere sempre insieme. Poi siamo cresciuti ed eravamo troppo sprovveduti per capire che le nostre vite stavano evolvendo parallelamente. Io non ero completamente soddisfatto di quella relazione infantile e un po' morbosa ma nella mia testa la nostra storia era tutto. Poi arrivò quella sera in cui lei mi lascio'. Avevo 20 anni ed una vita sottosopra. Soffrii come un cane. Per m-e-s-i . Terrorizzato di poterla incontrare in un corridoio dell'università non andavo più ai corsi, ne davo più esami. La mia vita si mise letteralmente in pausa per più di 6 mesi. Ero bloccato. 

Non fu facile rialzarsi e lo feci rivestendomi di una corazza di pura bastardaggine, al motto: se ti hanno fatto male, tu devi fare più male. Nei successivi tre anni mi comportai come un grandissimo stronzo (quanno ce vo, ce vo!). Infatti avevo avuto diverse altre storie, tutte più o meno senza meta. Andavo avanti alla cieca [finche' non incontrai il Signore](http://5p2p.it/2013/10/29/la-mia-conversione.html) che mi raccolse dal fango. Dopo le prime esperienze ai 10 comandamenti, trovai Assisi. Incontrai fra Max e gli chiesi di seguirmi. La prima cosa che mi disse? 

>Tu devi andare in bonifica. 

Cosa? 
Voleva dire: niente più relazioni amorose finche' non avessi risolto il mio *problema* col passato . Ancora non mi era chiaro di cosa parlasse, poi mi fece candidamente notare che ancora tenevo una scatola dei ricordi di quella famosa storia. C'era tutto li dentro: lettere, regali, foto ed ogni sorta di oggetti che aveva caratterizzato quella storia. Era il tempio proibito, completamente tabù.

> Ecco, vai e buttala appena torni a casa.

Cosa!? Il frate mi chiedeva di buttare il tempio proibito, la scatola tabù?! Facendomi violenza, una grande violenza, lo feci. Tornai a roma, presi la scatola e la buttai nel bidone dei rifiuti. 

Presi una *scelta*. 

Lo scelsi con la Grazia di Dio, perché da solo non ne sarai stato capace. Ogni passo successivo venne da se come conseguenza di quella scelta. Dopo qualche settimana [partii per la marcia](http://5p2p.it/2013/07/15/marcia2002.html) ed un frate mi illumino' sul motivo per cui ero la: "Non sprecare quest'occasione, cammina per qualcosa. Chiedi al Signore qualcosa di grande". E chiesi che il Signore curasse la mia affettività. Senza saperlo chiesi ciò che é il perno di tutta la vita di un uomo: Sentirsi amati ed Amare. Quella scelta mi permise di incontrare [Mimmo e Cinzia](https://www.facebook.com/ingannevolecomelamore?fref=ts) con i quali capii perché quella storia era finita e soprattutto capii cosa stavo cercando. Per la prima volta ero libero dai fantasmi del passato.

Il Signore ascolto' la mia preghiera e lo fece (come al solito) a modo suo.

A quel punto fui pronto.


______________________________________




## Mio marito come dono di Dio. L'esperienza di Claudia e Roberto

Una storia d'amore partita dalla stima, da un'amicizia sincera e gratuita. Roberto fa il passo e ci prova ma Claudia non lo considera proprio il ragazzo più attrente del pianeta terra...ecco la loro storia, un bestseller del nostro blog!


2003\. Ho 23 anni.  Quarto anno della facoltà di Psicologia a Roma, ma sicula dentro! Quando la speranza di avere una storia d'amore profonda e sincera su cui costruire qualcosa di serio sta svanendo... decido di fare la Marcia Francescana coi frati del Lazio 270 km in 6 giorni! Il titolo "Amare oltre".  Zaino in spalla e sono pronta!! Non sono assolutamente in grado di fare 30 km al giorno con uno zaino di 20 kg.  Vedo il tutto impossibile!! Ma non vedo l'ora di vedere cosa mi riserva questa esperienza. Dormire a terra in sacco a pelo sotto le stelle mi è familiare dopo 10 anni di scoutismo.  I primi 7 km sono in salita ripidissima. Con tutte le mie forze lotto per non mollare, finchè arrivando in cima mi butto a terra esausta e comincio a piangere perchè con le mie forze non ce la faccio. Fra Luigi mi prega di lasciare lo zaino e continuare a camminare senza. Ma io piango più forte perchè non lo voglio lasciare! Io ce la devo fare da sola e devo essere forte! 

Primo passo, avere l'umiltà di lasciare il "proprio zaino" quando non ce la fai potendo contare sull'aiuto degli altri. Durante i 10 giorni di marcia ho pregato, ho cantato, ho scrutato, ho pianto tantissimo (per un pelo ho vinto miss lacrima sul viso!!!!!) finchè ad Assisi dalle clarisse la Madre ci dice che questo è il nostro momento, che dopo questo lungo e pesante pellegrinaggio abbiamo spazio nel cuore per chiedere a Dio una grazia. E che loro pregheranno per questo. Io Ripiango. E scrivo che la cosa che desidero di più è innamorarmi, sposarmi, avere dei bimbi e costruire una mia famiglia. E' il 2 agosto 2003.

Il mio migliore amico è Roberto. E' mezzo strano... prega a telefono, sta in fissa con sto Spirito Santo,  mi sembra un bigotto insopportabile... però è generoso e presente nell'amicizia, si prende cura di me e mi ascolta, lavora ed è un uomo di fede. Insieme facciamo un cammino francescano dai frati al Palatino. Ah dimenticavo è un cesso terribile! Non mi piace assolutamente!! Io coi biondi ho chiuso! Lo voglio moro con la barba, tipo arabo.  Torno dalla sicilia dopo le mie vacanze estive in famiglia. Studio a Roma, ultimo anno di università.  Roberto mi chiama sempre più spesso e tutte le mie amiche mi fanno tante domande, ma questo chi è... Claudia ci devi dire qualcosa... Io non devo dire niente a nessuno! E' solo un amico!! Non mi piace! Non ci pensate nemmeno.  Roberto mi viene a prendere all'aereoporto. In quei giorni stiamo spesso insieme perchè le mie coinquiline ancora non sono arrivate. Lunghe chiacchierate sul balcone con tanto di birretta e candele sulle mie paranoie esistenziali amorose e le mie sfighe con i maschi.  Dentro di me ho sempre pensato che l'uomo che sarebbe diventato mio marito non poteva non essere il mio migliore amico. Perchè io nell'amicizia riesco ad aprirmi veramente e a darmi il tempo di farmi conoscere veramente. Così penso che sarebbe bello se la mia storia d'amore nascesse così, con uno come Roberto... ma NO ROBERTO! Lui mi pare brutto! Non mi piace!!! 

Una sera usciamo con una coppia di amici fidanzati e litigherelli... ci ritroviamo a Nemi fra fragole e panna e tante confidenze. Torniamo a casa  mia. Sto proprio bene con lui è troppo simpatico. C'è sintonia. Sul balcone, candele, birretta, e  vai con le paranoie amorose (chiaramente le mie!) povero Roberto! Così ad un certo punto lui mi guarda, fermo, lucido, e mi dice "e se ci provassimo io e te a stare insieme?" AHHHHHHHHHHHHHHHH!!!! NOOOOOOOOOOO! Non è possibile! Porcamiseria e ora come glielo dico di no subito a botta così... mi sembra brutto... dai gli dico che ci devo pensare... prendo tempo e domani lo accanno!!! Lui se ne va con la coda fra le gambe certo di un mio no. Io mi sento sicura di me. Penso solo che magari non so come dirglielo. Vado a letto. BUONANOTTE. 

E chi dorme?? Incubi su incubi... una voce mi rimbomba dentro... ho paura di essere ferita... non sono pronta ad innamorarmi davvero... ho paura... non sono pronta... La mattina mi sveglio e dico: ma com'è possibile che ho questi pensieri se di questo tizio non me ne importa nulla??? Sono una razionale io. Il Signore passa per le contraddizioni di ciò che sento e penso. Ormai lo conosco il Signore, ma soprattutto Lui conosce me. Lo so come si organizza con me. Gli voglio dare una possibilità. Al Signore. A Roberto. Forse anche a me.  Dentro di me ho fatto il seguente sterile ragionamento: ho dato possibilità a tanti stronzi di starmi accanto?! Questo c'ha 30 anni, lavora, sembra un tipo serio, di fede, posso dare una possibilità anche a lui no?! Certo però mi deve piacere come bacia se no non se ne fa niente... 

Così dopo alcuni giorni di ulteriori incubi su sto fatidico bacio, un'angoscia e un senso di schifo mi invadevano. Ma io sono testarda. Come San Tommaso, se non vedo non credo. Non mi fermo a quello che sento ma lo tengo in considerazione. Voglio vedere il Signore cosa vuole fare con me. Ci sono troppe cose che non mi tornano. VOGLIO METTERE IL DITO SU QUELLE PIAGHE. Così al ritiro dei marcianti a Frascati raccolgo quelle due o tre energie che mi sono rimaste dopo tutte le fregature che mi sono presa in questi anni e gli dico SI! Ok proviamoci. Stiamo insieme io e te!  A quel punto sto maschio trent'enne, lavoratore, maturo e di fede che fa????? RITRATTAAAAA! Mi dice che ho capito male, che non è che proprio vuole stare con me, che anzi siamo solo amici... non l'ho corcato di botte perchè eravamo davanti ad una chiesa. Così, da donna gagliarda quale sono diventata PER IL SIGNORE gli chiarisco che allora non è che può continuarmi a chiamare, a sentirmi, a vedermi così spesso, si prendesse tempo, si chiarisse, ma non ci mettesse troppo tempo che già c'è un altro che mi piace.  

Dopo due giorni mi chiama e mi dice che assolutamente mi deve vedere. Io gli ricordo i patti. Lui se ne frega e viene uguale. In quel momento sono convinta che mi vuole fregare,  e se vuole tornare nella situazione ambigua di prima davvero lo riempio di mazzate anzi gli do tutte quelle che non ho dato a quegli altri stronzi prima d lui!!! Si può scrivere stronzi in duepanieduepesci??!! Comunque Roberto sale su, io mi sento forte e manco lo guardo negli occhi. Ci sediamo in cuicina e parto col mio monologo, come solo noi donne sappiamo fare. Ma non doveva parlare lui? Così mi interrompe e mi dice di farla finita, che c'ha pensato e vuole stare in questa cosa con me. Io rimango bloccata.  Questa non l'avevo prevista. Porcamiseria. E adesso? Non è la mia esperienza solita con gli uomini. Di solito mi "accannano" dicendomi che sono troppo per loro, questo invece si sente all'altezza e come! Io mi sento in imbarazzo, tipo i bambini dell'elementari che si fidanzano. Quando una storia è razionale come la nostra come passi all'azione? Proprio il bacio non ci sta. Mi sento in imbarazzo e quasi lo butto fuori casa. Le mie coinquiline origliano dietro la porta... Sull'uscio di casa mi parte così, da dentro, e LO BACIO! Cavolo se non mi piace non posso starci insieme. Il bacio è tutto. Il Signore lo sa. Un bacio così bello e così dolce non me l'aveva dato mai nessuno! Mi sento un metro da terra!

Siamo stati fidanzati due anni. Dopo un anno abbiamo deciso di sposarci l'8 dicembre dell'anno successivo. I primi tempi io ero terrorizzata. Di mostrare le mie paure, la mia rabbia, le mie debolezze. Ma non lo dicevo apertamente. In macchina quanti silenzi. In fondo avevo paura che se gli avessi fatto vedere le mie debolezze mi avrebbe lasciata.  Quanti tentativi da parte sua di tirarmi fuori tutto questo. Dico ora questo mi molla! L'hanno fatto gli altri lo farà pure lui. Un giorno mi guarda negli occhi e mi dice "guarda che io non me ne vado! Guarda che io resto". Scoppio a piangere. Dentro di me penso QUESTO E' L'UOMO DELLA MIA VITA! QUESTO E' IL PADRE DEI MIEI FIGLI! CON QUESTO CI INVECCHIO. Con Roberto ho potuto tirare fuori tutto di me. Soprattutto la rabbia. E questo mi ha salvata! Una vita a fare l'equilibratina, la ponderata, la saggia. Era la paura di essere abbandonata. Invece con lui mi infuriavo e come! Mi sentivo libera. Libera dalla paura. E potevo essere me stessa veramente. Ed essere amata per questo. 

Ci sposiamo a Santa Maria degli Angeli l'8 dicembre 2005. Sono le 11.00. Sono bellissima e raggiante. E' una vita che aspetto questo momento! Il mio sogno d'amore si sta realizzando. Non so cosa mi aspetta. Ma so cosa voglio. Io voglio essere felice e farò di tutto per questo! La mia fraternità è pronta a partire con il canto di ingresso Vieni dal Libano mia Sposa, prima 8 colpi di bongo. C'ho il cuore in gola! Ora svengo... attraverso la Cappella delle Rose e le persone che amo di più sono tutte li! Fra Mauro ha preso l'aereo dalla Sicilia per sposarmi. Poi il momento fatidico.  Con la grazia di Cristo prometto di esserti fedele sempre... E il canto di benedizione degli sposi "Nessuno ti chiamerà più abbandonata, ne la tua terra sarà più detta devastata, ma tu sarai chiamata mio compiacimento e la tua terra sposata. Perchè di te si compiacerà il Signore e la tua terra avrà uno sposo" ISAIA 62. Il mio bouquet di 100 tulipani lo lascio alla MADONNA ringraziandola.

Da quel giorno è iniziata un'avventura incredibile. Il mio matrimonio. Fatta di prove durissime. Momenti terribili. La sensazione di aver sbagliato tutto. Ma anche istanti indimenticabili di gioia e intesa. Risate uniche e una complicità che non ho con nessuno. Ma nei momenti più bui non è mai mancata la forza dell'ostinazione che ho di essere felice, e che Dio realizzi nel mio matrimonio la SUA PROMESSA DI FELICITA'  perchè il paradiso è qui oggi. Ci siamo fatti aiutare. Umanamente e Spiritualmente da amici e professionisti, da suore e frati. Continuamente in cammino alla scoperta di un'incastro perfetto che non esiste e che è un mistero, ma a cui ogni tanto ci avviciniamo. Due monellacci di 5 e 1 anno, Davide e Luca, a testimoniare un amore che va avanti da 8 anni. Io non penso che il mio matrimonio non possa finire. Ma credo che mi ostinerò moltissimo perchè non finisca perchè VOGLIO INVECCHARE CON MIO MARITO. Roberto Reis un dono di Dio. TI AMO.



________________________________



## Marcia 2002. La nostra storia 

La nostra storia è una di quelle tipiche storie che sembrano assurde non solo agli altri ma addirittura anche a noi che c'eravamo dentro. Otto anni di differenza in un'età in cui io ero ancora un adolescente matura, 1600 km di distanza, differenze culturali, di provenienza, caratteriali, mentali eppure...in cammino verso la stessa meta.

Fra  &mdash; Ho un ricordo nitido, chiaro, della sera prima dell'inizio. Eravamo accanto ad un muro diroccato, immersi nella natura, mentre contemplavamo un magnifico tramonto di fine luglio. Allora il frate ci disse: "non sprecate questa occasione, camminate per qualcosa, marciate verso Assisi chiedendo qualcosa al Signore, qualcosa di concreto". Ed io perché ero li? Avevo da poco iniziato il cammino con fra Massimo e dopo tanto ascoltare avevo bisogno di fare qualcosa di pratico. D'altra parte a me piace mettere km sotto le gambe, la marcia era perfetta. In fondo se non sei capace ad addolcire il tuo cuore, ci penserà la fatica, il caldo e i piedi doloranti a farlo per te ... allora di fronte a quel tramonto chiesi al Signore di guarire la mia affettività. Camminavo per questo, per poter essere guarito dalle mie storie d'amore disastrose, i fallimenti  affettivi e da tutte quelle relazioni mai chiuse del tutto (rimaniamo amici?) ... ero li per questo, ora lo sapevo.

Ale  &mdash; Arrivare alla marcia fu un'impresa. Io avevo 16 anni e, venendo da un paesello sperduto della basilicata dove le pecore e gli abitanti messi insieme non arrivano a ottomila, non ero assolutamente capace di prendere un treno da sola. Ci andai con la mia amica Giusy, più grande di me e soprattutto più esperta. Il problema era peró che Giusy due giorni prima non ne aveva più voglia, ma alla fine, per mia insistenza, ci avventurammo lo stesso. Il primo ricordo della marcia é la tappa iniziale: 40 km! a causa di un imprevisto abbiamo fatto due tappe in una. Un'impresa indicibile per le mie gambe ma soprattutto per il mio "sono forte io, non lo lascio lo zaino, io ce la faccio, io non sono come gli altri, io arrivo alla fine" ... e fu così che lasciai prima lo zaino e poi salii umiliata dai km su quel camioncino raccatta moribondi.

Fra  &mdash; La prima tappa fu devastante. Quasi quaranta km. Caldo, sudore, sete. Alla meta arrivammo a brandelli, a gruppetti di uno o due persone. All'arrivo ci aspettavamo delle belle bacinelle di acqua fresca per rigenerare i piedi distrutti. E ad ogni arrivo ci aspetta anche una sorpresa. È incredibile la condivisione che si crea tra persone che hanno patito la medesima "sofferenza". Succede negli sport di fatica come il ciclismo e l'atletica &mdash; li c'era lo stesso sentimento: ce l'avevamo fatta, con le nostre gambe, col nostro sudore, nessuna scorciatoia, nessuna raccomandazione. Con le barriere difensive così abbassate, le maschere di tutti i giorni cadute per strada, parlare e conoscere le persone è così facile! Fra Max mi aveva "proibito" di entrare in una nuova storia d'amore finché non fossi guarito da quelle ferite (e non avessi chiuso una situazione in particolare che mi impegnava ancora la mente e il cuore). Di me stesso dicevo che ero in "bonifica". Ma appunto per questo, non avendo alcuna aspettativa, mi veniva spontaneo di andare a conoscere tutte (tutte) le ragazze della marcia ... alla sera del primo giorno, c'era appunto un gruppetto di ragazze sedute a terra a godersi il meritato riposo. Baldanzoso mi infilai e feci conoscenza: 

\- come ti chiami?<br>
\- *Alessandra* &mdash; (ok memorizzato) <br>
\- da dove vieni?<br>
\- *dalla Basilicata*  &mdash; (uhmmmm) <br>
\- quanti anni hai? <br>
\- *Sedici, ho appena finito la terza superiore*  &mdash; (pffrrr ... cof cof)<br>  

Ok passiamo oltre, mi dissi.

Ale  &mdash; Durante il cammino ogni tanto appare un ragazzo, simpatico tra l'altro. Un giorno mi disse: "Ciao Alessandra, ti cercavo, volevo camminare un po' con te!" ed io che ero nella fase "Santa Maria Goretti" risposi: "Uhm, ah, beh…." e pensavo "Ma come cacchio si chiama questo? Lui mi chiama per nome, forse avremo parlato, ma io però non me lo ricordo, mo questo chi é?". Ma più i giorni passavano, più Francesco continuava a spuntare all'improvviso. La cosa strana era che in generale non mi si filava nessuno al paese quindi io ero diventata davvero "la simpatica", ma con lui non era così , non c'era stato il tempo né le energie per essere qualcuno, quindi ero io, me stessa fino in fondo. La cosa che mi aiutava ad essere tanto tranquilla era il fatto che era chiarissimo che eravamo troppo diversi: Francesco aveva otto anni più di me e a sedici anni fa la differenza; lui era laureato in fisica (!!!!) e faceva il dottorato (ignoravo il significato e l'esistenza di questa parola) a Zurigo e parlava normalmente in inglese con la gente; io, una cretina qualsiasi, facevo il terzo liceo, abitavo nel paese a fianco a quello in cui hanno confinato Carlo Levi, fra le capre e mi sentivo evoluta a parlare italiano anziché il dialetto. Ero molto stupita di come Francesco vedesse le cose. Quando parlavo con lui mi sembrava di prendere una boccata d'aria di libertà, libertà a pieni polmoni. Mi diceva: "Tu ti iscrivi ad una facoltà che pensi possa piacerti, dai gli esami, ti impegni al massimo e poi dopo un anno ti fermi e vedi se davvero é quello che vuoi fare, altrimenti cambi facoltà, che problema c'è?!"

Fra  &mdash; I giorni passavano limpidi e sereni. Il silenzio del mattino, il rosario quotidiano e i piedi sempre pieni di polvere per il cammino percorso mi davano una grande pace. La meta si avvicinava. La Porziuncola e il Perdono del Padre. Non so se per caso o volontà passai tantissimo tempo con Alessandra. La sua semplicità, la sua purezza &mdash; "sono la figlia più bella del re"  &mdash; mi piacevano, erano ossigeno per me. Mi purificavano dalla mia vita vanagloriosa, tutto tesa alla competizione sul lavoro, ad essere il più bravo, il più brillante in tutto. Con Ale invece bastava che io fossi me stesso. Bastava camminare, parlare. E così senza accorgersene arrivammo alla meta. Il frate disse:

"Ora potete baciare a terra"

ed entrammo in Porziuncola. Ho i brividi mentre rivivo questi momenti. Entrammo insieme, uno affianco all'altra. Eravamo davanti al Padre. A molti uscirono lacrime di commozione, calde lacrime di gioia. Ce l'avevamo fatta, avevamo compiuto la nostra corsa ed avevamo vinto, avevamo mantenuto la fede come dice S. Paolo. E li' ci attendeva il Perdono del Padre che sempre vorrebbe darcelo ma noi così poco lo chiediamo. Entravamo nella storia, facendo anche noi un po' parte di quelle vecchie pietre che avevano fatto compagnia a Santo Francesco e alla sua pazzia d'amore per Gesù.

Ale  &mdash; Dopo la marcia avevo programmato di andare a trovare mia sorella a Roma per fare qualche giorno di vacanza, ma quando Francesco mi invitò ad andarci con lui, io dissi: "Ma, non lo so ...". L'imbarazzo era massimo, quindi chiamai da una cabina telefonica mia sorella per dirle che non sarei andata:

\- *Mary, guarda che non ...* <br>
\- Meno male che hai chiamato! Ho un problema a lavoro: é venuta meno una ragazza, devi assolutamente lavorare con me domani, meno male! <br>
\- *No, veramente io ti sto chiamando perché ...* <br>
\- Mi hai salvato! Meno male, non so come fare <br>
\- *Mary, guarda che ...* <br>

finiscono i soldi, cade la linea e non riesco più a contattare mia sorella. Alla fine, sotto un'acquazzone estivo, io e Francesco raggiungemmo insieme la stazione di Assisi alla volta di Roma. Tre giorni indimenticabili. Al mattino lavoravo con mia sorella e dal pranzo in poi Francesco mi portava in giro per tutta Roma. Camminammo molto. Pregavamo il rosario in ogni chiesa che incontravamo sul Capitolino, o a S. Paolo. Un'amicizia davvero bella, profonda, pura.

Fra  &mdash; Finita la marcia, era tempo di tornare all'ordinario. Ma come fare dopo aver vissuto un tale momento di Grazia! Non chiedetemi perché ma chiesi ad Ale di passare qualche giorno con me a Roma. Volevo mostrarle la mia città, non da turista ma da romano. E non c'era malizia, e non c'erano secondo fini (per me la differenza di eta' ma soprattutto la differenza di situazione, lei al liceo, io in svizzera, erano insormontabili). Lei andò a sistemarsi dalla sorella ed io le feci girare tutta Roma con la moto per tre giorni (veramente scene da "vacanze romane"). Tre giorni meravigliosi. 

Nei mesi successivi, Ale mi mando' una foto di S. Pietro scattata dal Pincio proprio in quei giorni. Passai tanto tempo a guardare e riguardare quella foto. In fondo al mio cuore, forse ... avevo già intuito di aver incontrato [la donna della mia vita](http://5p2p.it/2013/04/20/la-donna-della-mia-vita.html).

Il Signore mi aveva ascoltato. Non solo guarì le mie ferite, ma fece in modo che io ed Ale ci potessimo rivedere ancora molte volte ad Assisi in quell'anno, proprio attraverso una serie *inspiegabile* di Dio-incidenze che ci avrebbero portato un anno dopo a fidanzarci.


_____________________________




## Chiara e le lezioni di chitarra

Ci sono altre storie che passano per una strada diversa, per esperienze molto profonde con Dio tanto da mettersi in discussione prima in un convento e poi con un insegnante di chitarra. A volte basta solo farsi bisognosi. È proprio quello che è successo a Chiara prendendo lezioni di chitarra.


 Immagino tutti si ricordino quanto Padre Giovanni insista che farsi bisognosi e' una delle migliori strategie per conoscere ragazzi ... ecco, la storia di Chiara e Luca! 


*2012* &mdash; un anno dal rientro dal convento. Più certa di ciò che sono, più fiduciosa in una promessa di Bene di Dio per me, più abbandonata alla Sua Volontà, ai Suoi imprevisti e crisi costruttivi. La preghiera quotidiana era *concedimi Signore la grazia di un bell'incontro e usa benevolenza verso di me* (l'ho chiesta in prestito al servo di Isacco perché ha funzionato con lui): tutto di me chiedeva, desiderava, si preparava all'incontro con l'uomo con cui avrei potuto coltivare desideri grandi, mirare in alto, costruire una famiglia cristiana. 

Volevo anche prendermi cura del mio "dentro", perché, chi mi avesse incontrato potesse conoscere una donna bella: così mi prendevo cura di me, prendendomi a cuore la mia relazione con Lui (qualcuno mi aveva detto che essere specchio Suo rende irresistibili e pieni di fascino) e coltivando belle passioni. La più bella è stata la chitarra: volevo continuare a imparare, dopo qualche arpeggio in convento, e un frate, sapientemente e guidato da una Mano ancor più sapiente, mi suggerì di incontrare Luca per imparare, un ragazzo della Gifra di sua conoscenza. 

Arriva il giorno della prima lezione di chitarra. La mattina leggo il Vangelo del giorno (è il 31 maggio): racconta la VISITAZIONE. Maria VA IN GRAN FRETTA  da Elisabetta (la fretta di chi cerca conferma a un'intuizione, la fretta di chi ha intravisto una scelta di pienezza e ci si butta a capofitto per fare centro nella vita), ci sono dei SUSSULTI DI GIOIA per questo incontro e l'inno di LODE di Maria *GRANDI COSE HA FATTO IN ME L'ONNIPOTENTE*. La sera ho dentro [l'intuizione certa](http://5p2p.it/2013/04/20/la-donna-della-mia-vita.html) e non mia che Luca è il mio bell'incontro. E' l'incontro che Maria ha fatto con Elisabetta. E' la conferma di un altro, al sì che voglio dire a Lui: l'incontro con Luca mi ha sciolto ogni dubbio, ha ridato voce e nome alla mia Vocazione, ha realizzato e compiuto quel "Dio fa bene ogni cosa e tutto concorre al bene" se ti abbandoni alla Sua Provvidenza (vede prima e a favore tuo ... con benevolenza!).

Tutto è stato benedetto, anche la storia con le ferite passate e i passi decisivi fatti: tutto ha concorso per portarci al QUI e ORA che stiamo vivendo ... la nostra promessa di vita piena. E allora forse decidere di sposarsi in un anno può sembrare un po' folle ... ma è la follia dell'Amore, è la fretta dell'Amore, come Pietro e Giovanni che corrono al sepolcro vuoto per vedere che Gesù è resuscitato (Gv 20,4) ... ["la fretta della gioia esplosiva, dell'amore che non può aspettare, l'amore impaziente, l'amore che chiede tutto te stesso"](http://5p2p.it/2013/04/15/che-fretta.html). 

Ho scoperto cose nuove: Amo Luca e lo Amo non tanto perché mi rende felice, ma perché ha un'amabilità oggettiva che mi stupisce ogni giorno e voglio scegliere di renderlo felice ogni giorno per sempre! Sto scoprendo il senso cristiano della mia vita ... DARE LA VITA PER ... per LUCA, per i figli che verranno ... perché è lui la mia via per Lui, la mia via di compimento e di santità! Sto scoprendo che non cerco in lui la perfezione né di essere io perfetta (migliore sì)...ma cerco e offro CASA, FAMIGLIA ... a lui dò le mie chiavi di casa, le chiavi della mia anima e della mia vita! Com'è bello allora faticare allegramente e con una letizia tutta francescana, com'è bella la vita e credere, com'è bella la certezza di una promessa di Bene!



__________________






## Innamorarsi a 37 anni si può! La strana metamorfosi

Ognuno di noi ha un cammino da seguire. Ogni attesa e ogni desiderio non sono a caso. Il Signore davvero conosce i nostri cuori e passa nelle nostre vite quando Li diamo spazio e fiducia. Antonella ci ha raccontato il suo percorso dall'essere single all'essere in coppia.


“Chi vincerà &mdash; disse il fanciullo al nonno &mdash; il lupo buono o quello cattivo? Vincerà quello che avrai nutrito! &mdash; rispose il nonno” (antico racconto Cherokee). Dall’essere single all’essere in coppia: la strana metamorfosi di una cara amica.


“E adesso vieni fuori! Scegli l’amore o l’eterna autocondanna! Applica quanto hai appreso, non lasciare che siano solo belle parole”.

Faccio anche io parte di quelle che hanno avuto una grande sosta nel colorato e multiforme mondo di singlelandia. Dopo una lunga e deludente storia d’amore, saggiamente, non so come, non mi sono ributtata in una nuova storia senza sapere cosa stessi facendo. Per fortuna o per saggezza ho deciso di sostare e di capire cosa c’era che non aveva funzionato … non volendo concludere come frettolosamente accade “c’era incompatibilità di carattere” (che sa di tutto ma in fondo di niente) mi ero messa a guardarmi dentro … e cosa ci ho trovato? Tanto di bello, che sarei voluta restarci e a dire il vero un po’ mi ci sono crogiolata. Ma intanto il tema degli strascichi amorosi su di me e sugli altri mi affascinava e mentre incontravo sempre più in profondità me stessa continuavo ad osservare tutti quei meravigliosi amici di cui ero, e da cui in larga parte sono ancora, circondata. E sapete cosa è accaduto? Che grazie a loro mi sono accorta che degli altri sapevo apprezzare l’amicizia ma guai a chi si avvicinava un po’ di più: uno sterminio, ne avevo per ognuno. Con grazia e discrezione lanciavo numerosi segnali “Non mi interessi” o più feroci “Ma dove vuoi andare!? Con me non ce la puoi fare” … vivevo appieno la mia onnipotenza relazionale! Nessuno poteva arrivare alla torre centrale, il castello era aperto ma la roccaforte del mio cuore era ben custodita!

Un giorno però tutto questo ha smesso di bastarmi. L’onnipotenza che tanto mi inorgogliva stranamente si stava trasformando, anche ai miei occhi, in una “onni-impotenza”! Sentivo tra i miei amici una staticità che mi faceva male. E allora mi sono accorta che non potevo cambiare loro, ma che potevo e dovevo cambiare io. Qualcuno (fra Mauro Angelini) mi aveva detto che esiste più di una via per l’autorealizzazione e così mi sono presentata ad [un corso](http://www.assisiofm.it/corsi-e-iniziative-sog-43-1.html) dicendo che ero li per capire quali erano i miei progetti di vita ...

“Ahahahah!!!” sghignazzavano tutti attorno a me mentre il bonario frate dai capelli bianchi (Padre G. Marini) già mormorava con un mezzo sorrisino “Si, si, proprio i tuoi!”. Avrei capito solo qualche ora e giorno più tardi, ma intanto quel messaggio che potevo non essere io l’artefice della mia vita cominciava ad avanzare.

Tutto è cominciato da lì tra alterni momenti prima di arroccamento difensivo (chi si avvicinava era attaccato e sterminato), poi di scelta di solitudine (ero di gomma, chi si avvicinava era respinto senza che io neppure lo volessi), e infine di apertura all’altro. Sono trascorsi così alcuni anni. Avevo collezionato: cadaveri, una infinità di cari e veri amici (quasi fratelli) e mi stavo aprendo, davo una possibilità all’altro di farsi conoscere e conoscermi veramente, senza folgorarlo alla prima nota sbagliata. Ma sembrava che alla mia età il meglio fosse già stato preso … anzi, ad un certo punto cominciai a valutare anche se dovessi rinunciare a qualcuno dei principi in cui credo. Insomma la crisi, quella profonda che non lascia scampo e che noi, con i nostri si ed i nostri no, possiamo volgere in una o nell’altra direzione. Gli anni passati a guardarmi dentro erano serviti ad imparare a non scaricare sugli altri le mie frustrazioni, a lasciarmi aiutare piuttosto che essere sempre io a voler determinare tutto … e a cosa stava servendo? Ero ancora sola. Ci poteva essere davvero una possibilità per me? Una di quelle che avevo sempre sognato? O avrei dovuto accontentarmi?

Qualcuno (Chiara Lubich) mi aveva insegnato da subito che quando sei in crisi devi amare, spostare l’asse dal tuo ombelico e guardare agli altri. E così ho fatto, ho cominciato a mettere al servizio degli altri tutto quello che intanto avevo appreso per me. E ne ero felice. Ogni volta che sostenevo una persona verso la relazionalità, ogni volta che accompagnavo una coppia nel corso prematrimoniale o amichevolmente a recuperare la relazione o a entrarci più dentro, a sperimentare una vera e profonda intimità con l’altro ero felice. Ogni tanto mi fermavo a pensare “Ma come è che non provo invidia o gelosia? Loro hanno quello che io voglio, è naturale che io sia sinceramente felice per loro?” Non ho mai dato una vera risposta a questa domanda, so solo che quella cosa mi faceva stare bene, gioivo per loro e con loro.

Stavo amando ma ancora non bastava. Sempre il bonario frate dai capelli bianchi mi aveva dato una regola: mai rifiutare la provvidenza, “È peccato grave!” e soprattutto “Impara a farti bisognoso. Se l’altro ha piacere di farti del bene lo aiuti a conquistarsi il paradiso”. Provate a immaginare che risonanza potevano avere questi concetti per una donna forte, strutturata, abituata a controllare, a gestire e a fare … potevo mai riuscirci? Eppure in quella crisi “ama e lasciati anche aiutare dagli altri” sono stati i due pilastri che hanno stravolto ogni cosa.

Un giorno chiacchierando tra amiche M. mi aveva detto “Tu dovresti proprio conoscere un mio amico”. Neppure lei oggi sa perché lo disse, ma vide più lontano di tutti. Era una di quelle frasi buttate lì, che dopo un anno e mezzo si possono rispolverare senza sapere nemmeno perché, ma che ti fanno dire … “Ma va là! Il tempo scorre … e lui è in un’ altra nazione”. E invece è arrivato il giorno del matrimonio di M. ed io sapevo che lui c’era. Vari motivi mi impedivano di andare: il Friuli non era proprio dietro l’angolo. Per di più stavo male ed ero impegnata con il lavoro (che cosa strana!!!) … più segni di così, cosa volevo, lo sciopero dei treni? Ma ancora una volta la mia logica non era la Sua e io non stavo capendo. Mi servì l’insistenza della mia amica, [tipica delle cananee](http://5p2p.it/2013/07/03/una-cananea-assisi.html) e tre giorni prima della celebrazione, con nel cuore e nella mente i due pilastri “ama e lasciati aiutare degli altri”, ho faticosamente detto il mio “Ok, d’accordo vengo.”

Da lì è iniziata una favola che fuori dalla consapevolezza di tutti è stata documentata sin dal primo istante: quello in cui ancora nessuno dei due sapeva chi era l’altro eppure mi stava chiedendo di fargli una foto con gli sposi (e qualcun altro fotografava me nel mentre), quello in cui dopo esserci faticosamente riconosciuti ad un tavolo (la sposa era in giro ed ha lasciato fare al buon Caso) abbiamo ballato per tutta la serata (e qualcuno ci stava riprendendo) … per poi trovarmi ad attendere nei giorni a seguire un sms che sembrava non arrivare mai … erano passati solo sei giorni ma sembrava un’eternità. Dove si era nascosto fino ad allora? E mentre qualche mese dopo mi raccontava di sé solo queste erano le parole che avevo nel cuore e per me sono la testimonianza che [due anime che si incontrano sanno riconoscersi](http://5p2p.it/2013/04/22/lui-quello-giusto.html). Le sovrastrutture umane derivate dai modi di essere che assumiamo in base alla nostra esperienza possono troppo spesso ostacolare questo riconoscimento. Saper essere se stessi non deve esser confuso con gli spontaneismi. Se io “fossi stata me stessa” perché mai avrei dovuto accettare l’aiuto di una amica insistente? Se “fossi stata me stessa” perché mai avrei dovuto attaccare discorso con un tipo che neanche conoscevo e che si era già seduto accanto ad un’altra amica romana della sposa confondendomi così facilmente (ebbene sì, anche lui mi cercava) e che non mostrava alcuna insofferenza per questo? Se io “fossi stata semplicemente me stessa” chissà quante volte l’avrei ucciso con lo sguardo duro e gli apostrofi secchi? Se io “fossi stata semplicemente me stessa” perché mai dovevo dare una chance ad uno che abita a 1100 km e per raggiungerlo occorre attraversare due stati?

Insomma: l’amore vince davvero ogni barriera? O è solo poesia?

Sì! L’amore vince tutto, ma noi glielo dobbiamo permettere.

Quando dopo due mesi da quell’incontro venne a Roma eravamo  entrambi pieni di paure. Io che fosse stato solo un sogno e che dal vivo sarebbe stato tutta un’altra persona (smontò invece ogni mia credenza umana e psicosociale ed io glielo lasciai fare, volevo proprio vedere dove sarebbe arrivato!!!). Lui temeva che io potessi non avergli detto tutto e che al suo arrivo mi avrebbe trovata accanto ad un altro … Arrivare a raccontarci anche questi retroscena fu la parte più bella del percorso che durò diverse settimane, fu l’inizio di una intimità e profondità da costruire, che non arriva da se e che necessita di tempi e modi sempre pericolosamente soggettivi (ma anche essenziali)!

Una cosa servì più di tutte al momento del primo incontro a due, il terzo pilastro: “Dio ti dà quel che credi, non ciò che chiedi!”. Lo sapevo ma ugualmente mi serviva che qualcuno me lo ricordasse al momento opportuno e così la sera prima del suo arrivo il mitico fra Graziano me la rispolverò. Anni prima questa frase mi aveva distrutta, buttata a terra pensando al mio passato. Ora invece su questa frase è potuta fiorire la più bella storia d’amore possibile!

Con l’augurio che tutto questo possa continuare ad essere di utilità per molti altri.

Antonella



 ___________________________________





## Tratti generali

É vero che non c'è un copione da seguire nè si può decidere a priori quale sia l'uomo giusto con cui intraprendere una storia d'amore; allo stesso tempo però ci sono dei tratti generali ch esi ripetono nella storia di Claudia, nella nostra, in quella di Chiara e di Antonella. Tutte queste storie passano dal fallimento, proseguono con l'essere se stessi e si aprono alla fede. Vediamo i dettagli:

Il fallimento: Claudia e Francesco racconta dei suoi disastri amorosi, Chiara di una storia storica finita male e dell'esperienza in convento finita, Antonella a 37 anni si sente senza speranze e a me non mi si filava nessuno. Davanti al fallimento ci sono solo due alternative: la chiusura che ti porta a tutti i pregiudizi e a dire che gli altri sono tutti sbagliati, oppure il contrario, ovvero ad abbassare le difese e ad essere finalmente se stessi perchè non si hanno più le energie per mantenere in piedi tutte le maschere dietro le quali ci nascondiamo. Il fallimento è l'esperienza in cui scopri che i tuoi ragionamenti, i tuoi pregiudizi, i limiti che tu hai posto ad una relazione a volte ancor prima che nasca, non hanno portato frutti buoni anzi ti hanno portato davanti all'incapacità e alla delusione. Difronte a te hai fatti e sentimenti che confermano che hai sbagliato tutto.

Essere se stessi: grazie al fallimento, all'aver sperimento che le nostre difese non ci portano a niente, finalmente riusciamo ad essere noi stessi. Ormai non abbiamo più niente da perdere. Abbiamo fatto tutti i pasticci possibili, abbiamo raggirato tutto secondo il nostro modo di pensare e abbiamo toppato. Il risultato è la delusione, la sconfitta. Questo è il punto di partenza migliore per una storia perché è uno dei pochi momenti in cui siamo veri, senza barriere, senza schermi, natur.

La fede: rende visibile ai nostri occhi l'impossibile, l'assurdo e ci fa fare eseprienza della provvidenza nella nostra vita, in questa storia. La fede è capace di trasformare 1600 km in un'occasione per andare al centro della relazione. La fede ha reso possibile una possibilità a Roberto nel cuore di Claudia. La fede ha reso bisognosa Chiara nei confronti di Luca. La fede ha fatto avvicinare Antonella ad Holger con tutti i pregiudizi e i timori che aveva.  







  





### 1. Corteggiamento

- Sulla tua parola
- Marcia 2002
- Una ragione per uscire con lui
- Mio marito come dono di Dio
- Quanto le lezioni di chitarra
- Innamorarsi a 37 anni

### 2. Pianeta donna

- Perchè è un bravo ragazzo
- Crocerossine per natura
- Donne filmmaker

### 3. Fondamenti

- Il fantasma dell'altro
- Sette fondamenti

#### Castità

- Castità vetta dell'amore
- Castità è libertà

#### Fidanzamento a distanza

- Fidanzati senza frontiere
- Come sopravvivere ad un fidanzamento a distanza
